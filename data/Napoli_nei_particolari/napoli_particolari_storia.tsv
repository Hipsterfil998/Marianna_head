	title	text	url
0	L’ESPANSIONE GRECA – 1° episodio 	Prima ancora della realizzazione delle loro colonizzazioni, le città greche, nonostante la loro prosperità, presentavano un grande problema, quello della conformazione geografica del territorio che non permetteva una produzione alimentare sufficiente per tutta la popolazione. In un periodo di estremo aumento demografico, colonizzare era l’unico strumento che consentiva di garantire il benessere collettivo e molti erano i cittadini disposti a migrare, contadini senza terra che speravano di poter migliorare la propria situazione economica e sociale, giovani delle famiglie numerose che non avevano in patria prospettive di ricchezza e giovani ambiziosi in cerca di nuove opportunità, di fama e di successo. A volte ad emigrare erano anche interi gruppi di esponenti politici sconfitti e costretti dai vincitori ad allontanarsi. Le loro colonie divennero ben presto importanti come le loro città di origine potendo contare sull’abbondanza dei territori da sfruttare, ricchi di materie prime. Questa colonizzazione durò tre secoli, dal VIII al VI aC e riguardò soprattutto le coste del Mediterraneo e del Mar Nero, fu un fenomeno di portata economica e culturale senza precedenti, sia per la vastità dei territori occupati sia per il numero e l’importanza assunta dalle città fondate. Le colonie fondate in territorio italico furono una vera risorsa per la Grecia, i territori dell’Italia meridionale erano più ricchi e con potenzialità ben maggiori di quelli delle metropoli e anche per questo tutta l’area colonizzata venne denominata “Magna Grecia” ad identificare le colonie italiche. In queste zone vivevano popolazioni scarsamente civilizzate e i colonizzatori greci contribuirono in modo sostanziale alla loro evoluzione sociale, sia sotto il profilo tecnologico che culturale, infatti non si trattava di semplici piattaforme economiche ma di vivaci città in cui la vita della metropoli veniva replicata sotto ogni punto di vista. Parlando della sola penisola italica, nel loro lungo e coraggioso peregrinare arrivarono a colonizzare vaste aree della Sicilia e dell’Italia meridionale che in seguito denominarono “Magna Grecia”. Le loro maggiori colonie furono Kýmē (odierna Cuma), Naxos (Giardini Naxos), Tauromenion (Taormina),Zancle (Messina), Kroton (Crotone), Taras (Taranto), Katane (Catania), Syrakousai (Siracusa), Ghelas, Akragas (Agrigento), Parthènope (poi rifondata come Neapolis, Napoli), Pithekoussai (nell’Isola d’Ischia), Dikaiarcheia (Pozzuoli), Posidonia (Paestum), Reghion (Reggio Calabria), Lokroi Epizephyrioi (Locri Epizefiri), Metapontion (Metaponto). Alcune colonie fondarono a loro volta altre colonie come Siracusa che contribuì alla fondazione di Ankón (attuale Ancona, colonia popolata con esuli politici, Pharos (attuale Cittavecchia), nell’isola di Lesina. Altre colonie greche, anche se in misura minore rispetto a Siracusa, furono attive nella fondazione di sub-colonie: -Rhegion (l’attuale Reggio Calabria) che fondò Pyxus (Policastro Bussentino); -Locri Epizefiri (l’attuale Locri) fondò Medma (Rosarno) e Hipponion (Vibo Valentia) -Sibari fondò Poseidonia (Paestum); -Kroton (l’attuale Crotone) fondò Terina e Skylletion (Squillace); -Zancle (attuale Messina) fondò Metauros (Gioia Tauro). In pratica tutta l’Italia peninsulare venne fondata da emigranti greci a cui comunque restò un forte legame con la madrepatria, nei costumi, nell’organizzazione, nell’urbanistica e nella lingua, ogni colonia greca conservava una notevole autonomia culturale e, quando possibile, la imponeva nei territori colonizzati. Anche quando le colonie greche venivano assoggettate da altre popolazioni, tendevano a mantenere una propria autonomia culturale e politica nei confronti dei dominatori.	https://napolineiparticolari.altervista.org/storia-della-citta-di-napoli/1/
1	I COLONI GRECI INDIVIDUANO IL GOLFO – 2° Episodio	Questo flusso dovuto a cause assai diverse, mancanza di lavoro, mancanza di materie prime, voglia di rifarsi una vita o semplicemente di avventure, fecero si che diversi gruppi alla ricerca del loro spazio, formarono delle colonie in seguito divenute città vere e proprie. Ogni città ebbe un suo modo di nascere e di espandersi e probabilmente mai sapremo, per ognuna di esse, cosa o chi ne fece decidere l’ormeggio ad ogni gruppo di emigranti in specifiche aree. Anche le origini di Napoli sono alquanto misteriose, non sapremo mai chi fù il primo uomo a mettere piede sul suolo partenopeo e perché o meglio, forse il perché riusciamo anche ad immaginarlo. I greci che per loro natura era un popolo di navigatori, sapevano sicuramente distinguere i vari territori in base alle loro prerogative naturali e metereologiche, e se ancora adesso nonostante il cambiamento ambientale avvenuto in più di 2000 anni di storia ci crogioliamo nella straordinaria mitezza del suo clima, figuriamoci cosa si sarebbe mostrato agli occhi dei nostri colonizzatori, quale visione di paradiso in terra dalle loro navi potevano mai avere individuato all’interno del nostro golfo. Esistono ipotesi sulla nascita della città, alcune anche supportate da reali ritrovamenti archeologici che lasciano ormai ben pochi dubbi sulla sua origine ma…alla pari dell’archeologia, anche la fantasia, che è sempre stata una prerogativa molto incisiva del nostro millenario popolo, ha dato molto nell’individuare le nostre origini e tante sono le leggende nate da ciò, una più bella dell’altra. Una di queste leggende, forse quella che si avvicina di più alla realtà e che lascerà interdetti molti amanti della “terra delle sirene”, mette in dubbio la nascita della città come Partenope, infatti sembra che il suo nome originale sia “Phalero” e i suoi abitanti non più indicati come “Partenopei” ma “Argonauti”, ma questo lo racconteremo al prossimo episodio.	https://napolineiparticolari.altervista.org/storia-della-citta-di-napoli/2/
2	Non ancora città – 3° Episodio	Sembra che i popoli italici, o almeno quelli che hanno sviluppato le loro civiltà sulle aree costiere della penisola, discendano quasi tutti dai coloni greci che, tra l’800 e il 700 a.C. diedero il via alla prima grande emigrazione nel mondo allora conosciuto alla ricerca di nuove e inesplorate terre di conquista e di commercio. Nelle località occupate si stabiliva in permanenza un nucleo di abitanti che dava vita a una nuova comunità ellenica in mezzo alle popolazioni indigene lì dove erano presenti e tante città, anche quelle che oggi mostrano una grande rilevanza, ebbero origine dai loro primordiali villaggi. Ogni città ha nella sua storia, una leggenda che ne ipotizza in maniera fantastica, la nascita, ma Napoli? forse l’unica città greca che continua a vivere sui resti del suo primordiale villaggio, come si potrebbe immaginare la sua nascita a più di 2500 anni di distanza con poche ipotetiche testimonianze che non fanno altro che alimentare le sue leggende? Purtroppo si parte da un presupposto che non a tutti farà piacere sapere, infatti il primo nome della città non sembra essere “Partenope”, la madre genitrice non è la bellissima sirena che poi tanto “mezzo pesce e mezzo donna” non era, ma da un nobile valoroso avventuriero cretese, l’argonauta “Phalero”. Egli era famoso per la sua partecipazione alla spedizione degli Argonauti guidati da Giasone con la sua nave Argo, alla ricerca del Vello d’Oro, un “leggendario manto dorato di un ariete alato capace di curare ogni ferita”, ma che in realtà probabilmente non erano altri che mercanti greci alla ricerca dell’oro. Quindi il primo insediamento che giunse a popolare l’attuale Borgo Marinaro di Santa Lucia e l’isolotto di Megàride, fu associato al mito degli Argonauti i quali chiamarono il loro primo villaggio “Phalero” dal nome del loro condottiero, posticipando l’arrivo dei Cumani che, essendo di diversa fazione, ne cambiarono poi il nome in Parthenope. In onore di Phalero fu costruita, circa cento o duecento anni prima della distruzione di Troia, una torre, un monumento a lui dedicato e realizzato nei pressi del nascente porto greco di Napoli. Probabilmente la torre fungeva da faro (una sorta di “insegna pubblicitaria”) ai numerosi naviganti che percorrevano il Mediterraneo in tutte le sue rotte, e li aiutava a localizzare il piccolo insediamento poichè Phalero inizialmente non era una vera e propria città ma solo un piccolo emporio, una sorta di “Autogrill” marittimo dove le navi che si apprestavano ad affrontare l’ignoto o lunghi viaggi, sostavano qualche giorno per fare rifornimento di vettovaglie e scambiare la loro mercanzia. Il golfo di Napoli costituiva la base migliore per l’espansione mercantile verso l’estremo Occidente, le rotte dirette verso la Sardegna, la Corsica, la penisola iberica e le attuali coste dell’Italia settentrionale e francesi erano preziose per il rifornimento di materiali pregiato, e nello stesso momento l’insenatura con le sue isole garantiva un ricovero sicuro alle navi ormeggiate. E tutto questo immaginatelo sull’isolotto di Megàride, quella lingua di terra che sembra essersi staccata dal promontorio di Pizzofalcone e che da più di XV secoli ospita il Castel dell’Ovo. Immaginate quest’isolotto come un mercato a cielo aperto dove chiunque proveniente da ovunque si fermava a trattare lo scambio di materie conosciute o ancora sconosciute e tutt’intorno sulla terra ferma, la vista della rigogliosa vegetazione con i numerosi fiumi e ruscelli che dalla collina di Pizzofalcone, dal Vomero e da Capodimonte scendevano a valle riversandosi nelle acque del golfo. Il Vesuvio ancora non era conosciuto, si credeva fosse un normale tipico monte ancora lontano dal presentarsi come uno dei più crudeli scherzi della natura. Ma il termine “Phalero” restò per un periodo di tempo relativamente breve, era il nome scelto dai primi insedianti, ma ai successivi non piacque…	https://napolineiparticolari.altervista.org/storia-della-citta-di-napoli/3/
3	PERCHE’ PARTENOPE – 4° Episodio	"Inizialmente Phalero, una st
 
oria tra realtà e leggenda creata da piccolissime tracce di storia ma corredata da molta immaginazione che rendono la città di Napoli ancora più unica.
Ma come già detto il termine Phalero durò poco tempo, evidentemente chi lo ideò non era molto accreditato presso i suoi successori, non sappiamo il motivo perché fù sostituito, ma al contrario conosciamo molto bene le origini del nome che lo sostituirà, e sono tante le leggende che pur differenti, convertono tutte su di esso, Parthenope.
La storia della nostra città è legata in parte a quella di Ulisse (Odisseo), che nel suo lungo peregrinare per il suo ritorno a casa, passò con la sua nave e i suoi uomini anche per le coste campane.
Ma sappiamo che il suo lungo viaggio era pieno di insidie e proprio al largo delle nostre coste trovò una di queste.
Secondo il mito greco sugli scogli della baia di Salerno vivevano tre sirene, Leucosia, Ligea e Partenope.
In origine esse erano compagne di giochi di Persefone, ed erano con lei anche quando Ade, dio degli Inferi, la rapì.
Fu Demetra a trasformarle in sirene, come punizione per non aver cercato di impedire il ratto della figlia, e trovarono riparo sugli scogli della costa tirrenica diventando ben presto un enorme pericolo per i marinai.
Infatti, con la dolcezza del loro canto, ammaliavano i naviganti promettendo loro l’eterna conoscenza e questi, come in un gioco ipnotico, perdevano il controllo delle loro imbarcazioni, naufragando e finendo poi per essere divorati.
Ulisse, avvertito dalla Maga Circe dei poteri nefasti delle creature del mare, nel loro passaggio nei pressi degli scogli, alla loro vista impose ai suoi uomini di tapparsi le orecchie con della cera.
Egli invece decise di ascoltare il canto per dare avviso, ai suoi, del passato pericolo facendosi legare all’albero maestro della nave e dando l’ordine di non rilasciarlo se dovesse ordinarlo.
Ad avvistare per prima la nave fu la sirena Partenope che fu la prima ad iniziare il canto, era lei che aveva avvistato per prima la nave, il bottino doveva essere suo, e questo era parte del suo canto:
“Vieni, celebre Odisseo, grande gloria degli Achei,
e ferma la nave, perché di noi due possa udire la voce.
Nessuno è mai passato di qui con la nera nave
senza ascoltare con la nostra bocca il suono di miele,
ma egli va dopo averne goduto e sapendo più cose “
Ulisse ascoltato il canto, cominciò a dimenarsi e ad ordinare ai suoi uomini di liberarlo, ma la nave continuò il suo viaggio.
A Partenope si affiancarono anche le voci delle sorelle che cantavano sempre più ad alta voce aspettando che i marinai si tuffassero in mare per raggiungerle e trovare la morte.
Ma nonostante Ulisse continuasse follemente ad urlare ed ordinare di essere liberato, i marinai ubbidirono al suo primo ordine e, intimoriti, superarono indenni l’isola delle sirene.
Vi è però una cosa di questa antica leggenda che viene spesso trascurata, le sirene sono sì capaci di uccidere gli uomini, secondo la leggenda però, se questo non avviene sono loro stesse a dover perdere la vita.
Così le tre sirene, per la prima volta sconfitte nel loro intento e distrutte dal dolore, scelsero di gettarsi in mare precipitando da un’alta rupe, e il mare condusse i loro corpi in località diverse della costa tirrenica dove si trasformarono in scogli.
Ligea arrivò fino alle coste calabresi di Terina (città della Magna Graecia), il corpo di Leucosia emerse nelle acque del golfo di Poseidonia (Paestum) dando il nome a a Punta Licosa, mentre Partenope finì nelle acque del nostro golfo formando l’isolotto di Megaride dove nacque poi, in suo onore la citta di Partenope.

Ma altre bellissime leggende portano alla nascita di Partenope, e le conosceremo nei prossimi episodi…


Pagine: 1 2 3 4 5 6 7 8 9 10 11 12 13 14 15 16 17 18 19 Ma come già detto il termine Phalero durò poco tempo, evidentemente chi lo ideò non era molto accreditato presso i suoi successori, non sappiamo il motivo perché fù sostituito, ma al contrario conosciamo molto bene le origini del nome che lo sostituirà, e sono tante le leggende che pur differenti, convertono tutte su di esso, Parthenope. La storia della nostra città è legata in parte a quella di Ulisse (Odisseo), che nel suo lungo peregrinare per il suo ritorno a casa, passò con la sua nave e i suoi uomini anche per le coste campane. Ma sappiamo che il suo lungo viaggio era pieno di insidie e proprio al largo delle nostre coste trovò una di queste. Secondo il mito greco sugli scogli della baia di Salerno vivevano tre sirene, Leucosia, Ligea e Partenope. In origine esse erano compagne di giochi di Persefone, ed erano con lei anche quando Ade, dio degli Inferi, la rapì. Fu Demetra a trasformarle in sirene, come punizione per non aver cercato di impedire il ratto della figlia, e trovarono riparo sugli scogli della costa tirrenica diventando ben presto un enorme pericolo per i marinai. Infatti, con la dolcezza del loro canto, ammaliavano i naviganti promettendo loro l’eterna conoscenza e questi, come in un gioco ipnotico, perdevano il controllo delle loro imbarcazioni, naufragando e finendo poi per essere divorati. Ulisse, avvertito dalla Maga Circe dei poteri nefasti delle creature del mare, nel loro passaggio nei pressi degli scogli, alla loro vista impose ai suoi uomini di tapparsi le orecchie con della cera. Egli invece decise di ascoltare il canto per dare avviso, ai suoi, del passato pericolo facendosi legare all’albero maestro della nave e dando l’ordine di non rilasciarlo se dovesse ordinarlo. Ad avvistare per prima la nave fu la sirena Partenope che fu la prima ad iniziare il canto, era lei che aveva avvistato per prima la nave, il bottino doveva essere suo, e questo era parte del suo canto: “Vieni, celebre Odisseo, grande gloria degli Achei, e ferma la nave, perché di noi due possa udire la voce. Nessuno è mai passato di qui con la nera nave senza ascoltare con la nostra bocca il suono di miele, ma egli va dopo averne goduto e sapendo più cose “ Ulisse ascoltato il canto, cominciò a dimenarsi e ad ordinare ai suoi uomini di liberarlo, ma la nave continuò il suo viaggio. A Partenope si affiancarono anche le voci delle sorelle che cantavano sempre più ad alta voce aspettando che i marinai si tuffassero in mare per raggiungerle e trovare la morte. Ma nonostante Ulisse continuasse follemente ad urlare ed ordinare di essere liberato, i marinai ubbidirono al suo primo ordine e, intimoriti, superarono indenni l’isola delle sirene. Vi è però una cosa di questa antica leggenda che viene spesso trascurata, le sirene sono sì capaci di uccidere gli uomini, secondo la leggenda però, se questo non avviene sono loro stesse a dover perdere la vita. Così le tre sirene, per la prima volta sconfitte nel loro intento e distrutte dal dolore, scelsero di gettarsi in mare precipitando da un’alta rupe, e il mare condusse i loro corpi in località diverse della costa tirrenica dove si trasformarono in scogli. Ligea arrivò fino alle coste calabresi di Terina (città della Magna Graecia), il corpo di Leucosia emerse nelle acque del golfo di Poseidonia (Paestum) dando il nome a a Punta Licosa, mentre Partenope finì nelle acque del nostro golfo formando l’isolotto di Megaride dove nacque poi, in suo onore la citta di Partenope. Ma altre bellissime leggende portano alla nascita di Partenope, e le conosceremo nei prossimi episodi…"	https://napolineiparticolari.altervista.org/storia-della-citta-di-napoli/4/
4	INIZIA LA STORIA VERA – 5° Episodio	E dopo descritte le leggende che raccontano di come una sirena abbia dato il suo nome ad una città, per iniziare a conoscere la vera storia di Napoli dovremo spostarci un pò più su, oltre Pozzuoli, al centro dell’area vulcanica dei Campi flegrei, come se fosse quasi un destino che la città di Napoli debba essere forgiata dal fuoco che esce dalle viscere della terra. Qui, molto prima che la sirena si lasciasse morire sullo scoglio di Megàride, secondo la vera storia alcuni coloni greci diedero vita ad un villaggio di nome Cuma, dal nome greco Κύμη (Kýmē), che significa “onda”, facendo riferimento alla forma della penisola sulla quale fu ubicata e posta di fronte ad un secondo loro insediamento, l’isola di Ischia, due dei più lontani insediamenti dei coloni dalla madre patria. Anche per Cuma esistono delle leggende che raccontano la sua nascita, per alcune i coloni scelsero di approdare in quel punto della costa perché attratti dal volo di una colomba, per altri invece furono attratti da un fragore di cembali, e qui torna il mito che vuole le nostre città fondate da seducenti attrazioni. I Cembali erano dei tamburelli col fondo di cartapecora circondato tutt’intorno da piccoli sonagli, suonate da Dei o sacerdoti di nome “Coribanti”, a cui si attribuiva l’invenzione di un tipo particolare di danza orgiastica, selvaggia e frenetica che provocava un effetto di stordimento e di estasi. E comunque qualunque sia stato il segno profetico, i coloni che vi si insediarono vi trovarono un terreno talmente fertile che con il suo sfruttamento riuscirono a rendere forte il potere politico ed economico della nascente città di Cuma riuscendo cosi a resistere contro i ripetuti attacchi dei popoli confinanti tra cui i fortissimi etruschi. Dalla colonia Cumana si diffuse in Italia la cultura greca ed è qui che nacque anche il mito della Sibilla Cumana presso il cui antro Enea si recò per interrogare gli oracoli e conoscere la strada per la terra promessa dagli Dei al suo popolo. Nella sua massima espansione, il potere di Cuma stabilì il suo predominio su quasi tutto il litorale campano fino a Punta Campanella sulla penisola Sorrentina, e fu durante questo periodo che diede vita a diversi villaggi i cui resti sono già stati ritrovati e molti altri vengono ancora alla luce grazie a scavi anche casuali eseguiti nell’area del comune di Napoli. Molti piccoli gruppi di gente greca/cumana abitarono gran parte della regione, villaggi sono stati ritrovati nell’area dell’attuale piazzale Tecchio, all’interno del comune di Napoli a Materdei, tra Chiaia e Montecalvario, ma il commercio dei villaggi cumani non era diretto solo verso il mare, nel 2005 durante la costruzione della stazione di Napoli/Afragola riaffiorò un piccolo centro abitato il cui commercio era destinato prevalentemente verso le popolazioni interne. Ma il più importante insediamento cumano che diede vita alla nostra città fu Partenope che tante leggende dicono nato per amore verso una sirena, ma che in effetti fù realizzato da quei colon provenienti da Cumai che videro in quel piccolo promontorio in posizione particolarmente favorevole poichè circondato su tre lati dal mare, una posizione ottimale di approdi e capisaldi cumani permettendo un controllo diretto ed efficiente di tutti quei traffici via mare, in maniera particolare di quelle rotte tirreniche in direzione degli empori minerari toscani e laziali. Inoltre la scelta del luogo consentì di realizzare un approdo protetto e ben fornito per tutte quelle navi che facevano rotta per terre lontane, e questo approdo oggi è individuato nell’area occupata da piazza Municipio che all’epoca formava un bacino chiuso e riparato costituito da un’ampia insenatura localizzata fra castelNuovo e la Chiesa di PortoSalvo, in pratica il mare arrivava fino all’area del palazzo San Giacomo stretto tra il castello e la costa alta ad altezza di via Mezzocannone. Ma in seguito i cumani si accorsero di avere creato un paradiso, per l’ubertà e l’amenità dei luoghi la colonia cominciò ad essere maggiormente frequentata e, spaventati dal suo enorme sviluppo e preoccupati che la propria città venisse disertata a favore di Partenope, decisero di non difenderla dall’attacco dei loro acerrimi nemici etruschi che, abbandonata dalla città madre, non ebbero difficoltà a distruggerla.	https://napolineiparticolari.altervista.org/storia-della-citta-di-napoli/5/
5	DA PALEPOLIS A NEAPOLIS – 6° Episodio	Quindi sulle coste campane il primo grosso centro ad essere colonizzato fu Cuma nell’area vulcanica dei Campi Flegrei e posto in una posizione geografica molto favorevole, su una collina in prossimità del mare. La città che fu per lungo tempo padrona incontrastata di tutto il litorale campano, diventò a sua volta colonizzatrice e tra le altre diede un forte impulso alla crescita di quell’emporio mercatale nato sull’isola di Megàride per dare riposo e rifugio ai marinari di passaggio e in viaggio verso l’ignoto. Ma l’emporio a cui si diede il nome di “Partenope” ebbe una crescita inaspettata che cominciò a preoccupare la città di Cuma che probabilmente, per fermare la sua crescente importanza al centro del suo dominio, attaccati continuamente dai loro acerrimi nemici etruschi, la lasciarono conquistare per cui cominciò una sua fase di declino. Ma dopo alcuni anni i cumani trovarono in Siracusa e Pithecusa (Ischia) dei validi alleati che sconfissero gli etruschi riprendendo il controllo delle zone perdute in precedenza, compresa ovviamente Partenope. Con la riannessione al dominio cumano, la nostra città mercatale riprese a nuova vita ma per questo si trovò ad affrontare un nuovo problema, la crescita esponenziale della sua popolazione. Partenope si era propagata in un area in pratica ristretta tra alcuni confini naturali, su di un’isola divenuta presto fin troppo piccola, e su di una rocca (Pizzofalcone) i cui confini erano scoscesi e a strapiombo sul mare Tutto ciò non dava modo alla città di accogliere nei suoi ristretti confini oltre che gli antichi fondatori, anche i loro alleati Pithecusani-Siracusani, e per tali motivi si ebbe necessità di fondare una nuova limitrofa città, Neapolis, ovvero “città nuova”, detta così per distinguerla dalla Palaepolis, la “città vecchia” e cioè Partenope.	https://napolineiparticolari.altervista.org/storia-della-citta-di-napoli/6/
6	Ecco la città Nuova, “Neapolis” – 7° episodio	A causa della sua centralità e importanza nel commercio marittimo, giungeva nella piccola Partenope ormai gente da tutto il mondo allora conosciuto, e in seguito a problemi di spazio dovuto all’ormai sovrappopolamento e aumento continuo della popolazione, nel VI secolo avanti Cristo si decise di costruire una nuova città non distante dalla vecchia come oggi succede con le realizzazioni dei nuovi quartieri dove si sceglie di andare per evitare il caos del centro cittadino. La zona che fu scelta per il nuovo insediamento era pari a quattro volte quella della vecchia Partenope dalla quale distava solo 1,5 km circa, in pratica a dividerli era l’intera odierna area di piazza Municipio che allora formava il porto di Palepoli racchiuso tra la collinetta del Maschio Angioino, il palazzo san Giacomo chiaramente non ancora esistente, e la parziale area di piazza della Borsa, la chiesetta di Portosalvo era stata realizzata su una piccola penisola semicircondata dal mare. In pratica l’area consisteva in un ampio terreno pianeggiante formato da basse terrazze digradanti dolcemente verso il mare dove, la parte più alta coincideva nella collina di Caponapoli nei pressi del museo Archeologico mentre nella parte più bassa verso il mare, dopo un salto di circa 15 metri, era posta la spiaggia, una linea costiera che oggi corrisponderebbe a tutta la lunghezza del corso Umberto. La scelta della nuova locazione non fu certo fatta a caso, infatti questo terrazzamento era munito di valide difese naturali essendo chiuso e quindi difeso a nord dalle tre colline di Capodimonte-Sanità, dell’Arenella e del Vomero e dal vallone di Foria anticamente profondo e colmo d’acqua, a sud dal litorale marino, mentre ad est e ad ovest si trovavano due opposte vie naturali di deflusso delle acque pluviali denominate anche lavinarii, costituite dal vallone di via S. Giovanni a Carbonara e dalla valle di piazza Dante-calata Trinità Maggiore.	https://napolineiparticolari.altervista.org/storia-della-citta-di-napoli/7/
7	Le prime mura di Neapolis – 8° episodio	Come abbiamo visto nell’episodio precedente, La città di Neapolis, una delle più importanti del mondo di allora, fu strutturata in modo tale da trovarsi completamente circondata da difese naturali difficilmente valicabili quali ripide colline, fiumi impetuosi e il mare. A questa difesa fu aggiunta ancora una artificiale che ne seguiva quasi dappertutto il perimetro naturale, una doppia cinta muraria con rinforzi in briglie trasversali e terrapieni. Nella sua lunga vita la città ebbe numerose cinte murarie che venivano allargate e ingrandite nelle aree dove la città si espandeva. Il muro di cui adesso ne illustrerò il tragitto, fu il primo in assoluto e si sviluppava in alcune parti parallelo ai fiumi, in altre rasentava i piedi delle colline e ancora sui margini di profondi canaloni oltre ad essere lambito dal mare. Iniziamo il suo percorso da dove oggi è via Foria anche perché sembra che questo tracciato sia il più certo per varie testimonianze ancora rimaste. Esso aveva inizio dall’incrocio con via Duomo, quindi, dove aver attraversato porta san Gennaro ancora non esistente, proseguiva lungo il versante alto di piazza Cavour passando per dove oggi vi sono le rampe Maria Longo la cui realizzazione nasconde diversi tratti dell’antica murazione. La linea dritta termina ad inizio di via Costantinopoli in un area che tutt’ora e denominata Caponapoli, forse proprio perché era la parte più alta della città oltre la quale esternamente, tra il Museo e Salvator Rosa, furono costruiti diversi antichi cimiteri. Su Caponapoli virava di 90° lungo via Costantinopoli e anche questa strada, difficile crederlo, sotto di se potrebbe ancora avere traccia di un impetuoso fiume alimentato da acque provenienti dai Vergini, da Capodimonte e dalla collina del Vomero. Testimonianza di questo tratto di muro su via Costantinopoli sono gli scavi di piazza Bellini in cui è visibilissimo il suo ampio spessore. Da qui procedeva, in un tragitto purtroppo non più visibile poiché completamente edificato, verso piazza San Domenico Maggiore dove per i lavori della realizzazione dell’obelisco di san Domenico fu portata alla luce una antica porta poi ritombata. Oltrepassata la piazza si avviava verso il mare scendendo lungo ambedue versanti del fiume di “Mezzocannone” fino alle rampe di san Marcellino dove si allineava alla linea costiera che all’epoca ricopriva l’area oggi riservata al corso Umberto. Dopo piazza Nicola Amore, risaliva per via Pietro Colletta incrociando Forcella dove famoso testimone visivo è il mitico “Cippo a Forcella”, e rasentava, tenendolo fuori dalla città, Castel Capuano, ricongiungendosi infine a via Foria dopo aver percorso l’area di Santa Sofia e via Settembrini. Ma in quest’ultimo tratto ho personalmente un dubbio poiché in più note lessi che questo lato del primo muro non risaliva da via Pietro colletta ma da Piazza 4 palazzi (Nicola Amore) per poi percorrere tutto il tratto di via Duomo tenendo ancora fuori dalla città tutta la parte di via Tribunali fino a Castel Capuano, ma lasciamo pure così, magari qualcuno più informato ci ragguaglierà. E questi erano in pratica in confini entro i quali ribolliva il nuovo sangue neapolitano che già, precorrendo i tempi, si apprestava a divenire una grande città cosmopolìta formata da gente proveniente da tutto il mondo.	https://napolineiparticolari.altervista.org/storia-della-citta-di-napoli/8/
8	La vita cittadina di Neapolis – 9° episodio	La città nuova, Neapolis, fu costruita dalla vecchia, Palepolis, a meno di un chilometro e, per rendere più veloce gli spostamenti venne realizzata una strada di collegamento tra le due urbe che seguiva all’incirca lo stesso tracciato dell’attuale via Cervantes partendo da piazza del Plebiscito nella parte bassa dell’antica città, attraversando la parte alta dell’antico porto in piazza Municipio corrispondente all’attuale palazzo san Giacomo e proseguendo per collegarsi alla nuova città probabilmente attraverso porta Ventosa, non piè esistente e di cui non si hanno tracce, collocata ad altezza del “fiume di Mezzocannone”, l’unica che a quei tempi era rivolta verso il mare. A somiglianza delle città greche, anche Neapolis era interamente percorsa da tre ampie strade equidistanti denominate decumani, una “Superiore” posta nella parte più alta e comprendente le attuali vie SS. Apostoli, Anticaglia, Pisanelli e Sapienza, la seconda “Centrale”, corrispondente a via Tribunali e che si sviluppava da via Duomo fino a via Costantinopoli nei pressi di Port’Alba, e la terza, quella “Inferiore” composta da via Vicaria a Forcella e S. Biagio dei Librai fino a piazza san Domenico. Si ritiene che ne esistesse una quarta ancora più inferiore che percorresse la linea costiera in direzione est-ovest e che probabilmente inglobava le vie S. Marcellino e Bartolommeo Capasso. Queste tre strade maestre, equidistanziate e parallele tra loro, erano collegate da circa venti strade minori, quelli che oggi chiamiamo vicoletti ma che i nostri antenati denominavano cardini, orientate in direzione nord-sud. Tutte le maggiori città di origine greca avevano un’Acropoli, letteralmente “città alta” (àkros “alto”, pòlis “città”), posta in posizione dominante rispetto al resto dell’insediamento e, mentre prima della colonizzazione greca queste aree ospitavano le residenze fortificate del re e contenevano caratteri difensivi e politici, nel periodo dell’insediamento di Neapolis si trasformarono in centro religioso cittadino per eccellenza dove venivano costruiti i templi dedicati ai Dei. Nella nostra città, l’Acropoli corrispondeva all’area di Caponapoli alle spalle della zona ospedaliera del vecchio Policlinico e della Semeiotica, una zona che ancora dopo molti secoli, intorno al 1600, veniva così descritta dal Celano: “vedesi una bellissima piazza detta S. Aniello che serve da delizia in estate per i Napoletani poiché oltre delle aure fresche che in essa si godono, le nostre amene colline formano alla vista un teatro molto dilettoso, e la sera in questo luogo si vedono adunanze di uomini eruditi e letterati” infatti l’aria di questa collina era ritenuta la più salubre di Napoli. Immaginate ora la zona più alta della città da cui era visibile l’intero abitato, il mare da un lato e le colline del Vomero, di Capodimonte e dei Vergini ancora allo stato naturale, un’area collinare che in seguito verrà denominata “Sanità” proprio per l’aria salubre che in essa si respirava e tanti, in tutte le epoche, furono i nobili che vi andarono ad abitare per curarsi. L’Acropoli, o meglio Caponapoli, si riempì di templi in marmo dedicati al Dio Sole, a Demetra, ad Apollo e Diana il cui tempio è probabilmente identificato con l’attuale chiesa di Santa Maria della Pietrasanta e da cui proviene, probabilmente, la celeberrima “Cap’e Napule”. Per la presenza dei numerosi templi, qui si svolgevano i riti religiosi, si veneravano tutte le divinità della città, si svolgevano i sacrifici e le processioni che si inerpicavano sulla via “Sacra” probabilmente corrispondente all’attuale via del Sole, oggi delimitata dalla caserma dei Vigili del Fuoco e dalla sede del vecchio Policlinico. Ai piedi del centro religioso dell’Acropoli di Caponapoli si estendeva l’Agorà, (in greco: raccolgo, raduno) termine con il quale si indicava la piazza principale in cui venivano svolte le attività economiche e commerciali poiché sede del mercato, e politico per la presenza degli edifici pubblici, uffici e teatri in quanto sede delle assemblee dei cittadini che vi si riunivano per discutere i problemi della comunità e decidere sulle leggi. Quest’area, nella Neapolis, è individuata a cavallo del decumano di via Tribunali, tra via Anticaglia, via San Biagio dei Librai, via Fico al Purgatorio, via Purgatorio ad Arco e vico Giganti. Al centro di queste vie si trovava il largo oggi denominato piazza San Gaetano riconosciuta come il forum di età romana, coincidente a sua volta con l’agorà della città greca. Già dal V secolo a.C. vi era una piazza distribuita su due livelli, a monte ed a valle di via Tribunali uniti da una gradinata che collegava la zona inferiore destinata alle attività commerciali, con la parte alta riservata a funzioni politiche. All’interno del chiostro di san Lorenzo è ancora visibile parte del “Macellum”, il mercato romano databile alla seconda metà del I secolo d.C. e costituito da uno spazio porticato rettangolare su cui si aprivano botteghe, e da una zona interna scoperta al centro della quale vi era un edificio circolare destinato alla vendita degli alimenti. Dove oggi sorge la chiesa di San Paolo Maggiore, nel I sec. d.C. fu edificato un tempio dedicato ai gemelli Castore e Polluce, divinità patrie di Neapolis insieme ad Apollo e Demetra. Il tempio dominava il forum dalla sommità di un alto basamento, così come oggi la chiesa domina piazza San Gaetano, ed era arricchito all’ingresso da colonne corinzie e figure ad altorilievo. Dell’antico tempio oggi rimangono, oltre a due delle otto colonne della facciata, solo un frammento dell’iscrizione dedicatoria presente sull’architrave, riutilizzato come lastra tombale nella certosa di San Martino, ed i due torsi dei Dioscuri, ora conservati al Museo Archeologico. Ancora tra le altre innumerevoli ritrovati, ai piedi dell’acropoli si trovano i resti di un teatro scoperto e di un odeion (teatro coperto) d’eta’ romana, frequentati dagli imperatori durante i loro soggiorni napoletani, verso la fine del XVII secolo il teatro scoperto fu danneggiato da un forte terremoto che provocò il crollo di alcune sue parti e portò all’apertura di vico Cinquesanti. Altri elementi importantissimi della Neapolis erano le porte d’ingresso ma ormai di esse non se ne hanno piu tracce…o quasi, ma di questo ne parleremo al prossimo episodio.	https://napolineiparticolari.altervista.org/storia-della-citta-di-napoli/9/
9	Per l’orientamento dato alla sua urbanizzazione e le proporzioni della griglia stradale in base a complicati calcoli astronomici, Neapolis fù riconosciuta come la città di Helios/Apollo (il dio del sole dei greci) e di Partenope, l’antenata reale divinizzata e/o la sirena che diede il primo nome alla città.	Con al centro il tempio dei Dioscuri, nucleo originale della basilica di San Paolo Maggiore in piazza San Gaetano, era urbanisticamente limitata dai decumani superiore e inferiore e dai cardini di via Atri e via Duomo. Le porte edificate in questi limiti erano otto o forse nove di cui sei posti a delimitazione dei tre decumani che percorrevano la città da un lato all’altro congiungendo gli opposti muri perimetrali e che presentavano quindi un’ingresso ad ogni loro estremità. Il decumano inferiore, oggi riconosciuto come “Spaccanapoli”, collocava ad est la porta “Furcillensiis” i cui resti sono ancora visibili in piazza Calenda nel celeberrimo “Cippo a Forcella” nei pressi del teatro Trianon. Questo ingresso, in seguito all’espansione della città, qualche secolo più tardi fu spostato di un centinaio di metri dove ora fa ancora mostra di se Porta Nolana. Lo stesso decumano permetteva l’ingresso alla città dal lato opposto tramite porta Cumana riscoperta nel 1680 in seguito ai lavori di scavo per la realizzazione della guglia di San Domenico nell’omonima piazza. Nella successiva espansione questo ingresso fu traslato più volte fino ad essere collocato tra piazza dante e via Toledo con il nome di “Santo Spirito” per poi essere abbattuto definitivamente nel secolo XIX. Il Decumano centrale o via Tribunale, presentava una porta orientale detta “Campana” nei pressi di Castel Capuano poi traslata di 100 metri e rinominata “Porta Capuana” ancora esistente e che indicava la direzione per la potente e ricca città di Capua, mentre dal lato opposto si usciva dalla città attraversando porta Puteolana probabilmente così chiamata perché immetteva sulla strada principale che collegava Neapolis con l’antica città di Puteoli (Pozzuoli). Infine come terminali delle vie maestre vi erano ancora Porta Romana nei pressi di via della Sapienza dove terminava il decumano superiore (Anticaglia), divenuta secoli dopo “Porta Costantinopoli”, mentre nel lato opposto chiudeva la grande arteria “porta carbonara” che probabilmente era collocata tra via Settembrini e via Santa Sofia. Oltre agli ingressi sistemati direttamente sui decumani, esistevano altre porte che velocizzavano i collegamenti con gli esterni come Porta Ventosa al centro di via Mezzocannone forse realizzata per avere un accesso diretto verso il porto situato nell’area di piazza Municipio, e un’ultima porta denominata “ di San Gennaro”, tutt’ora esistente ma molto diversa da come la conosciamo oggi e dislocata più all’interno della città, essa apriva la strada per le necropoli sulla collina dei Vergini.	https://napolineiparticolari.altervista.org/storia-della-citta-di-napoli/10/
10	L’alleanza ateniese e le “Lampadredomie” – 11° episodio	Abbandonate le radici della vecchia Palepolis, come abbiamo visto nei precedenti episodi, nulla della realizzazione e la creazione della “Nuova città” di Neapolis” venne lasciato al caso e, grazie allo studio di ogni suo minimo particolare ad ogni livello di struttura sociale ed economica, riuscì a diventare in breve tempo la colonia greca più importante e rinomata dell’area tirrenica. La sua sempre più crescente importanza però destava preoccupazione e rabbia nella sua fondatrice Cuma che, alleata con la potente Siracusa nemica e rivale di Atene, le impedivano ogni tipo di rapporto commerciale con le sue origini greche limitandone i contatti. Ma la tirannìa imposta da Siracusa, che aveva il suo caposaldo nell’isola di Pithecuse (Ischia), ebbe un parziale crollo quando i siciliani furono messi in fuga da un forte terremoto che interessò l’isola di Ischia causato probabilmente dal vulcano sottomarino che aveva nel monte Epomeo il suo picco emerso. Mancando l’appoggio degli alleati siracusani, Cuma perse parte della sua potenza e forte della nuova situazione creatasi, Neapolis riuscì a prevalere su di loro commercialmente e militarmente riuscendo ad appropriarsi del mare antistante le due città e trasformando il “golfo Cumano” in “golfo Neapolitano”. I partenopei passarono così da “semplice territorio abitato” alla “città autonoma” lasciandosi influenzare dal commercio ateniese che aveva intanto intuito il valore economico del mar Tirreno creandovi una grande rete di relazioni commerciali. Infatti il territorio arido non permetteva alla città greca di avere una completa indipendenza al fabbisogno agrario della popolazione e per questo era alla continua ricerca di ricchi mercati agricoli e granari che potessero compensare la loro carenza di materie prime. A suggellare la forte amicizia tra i due popoli legati dalla stessa origine e dal comune culto della sirena Parthenope, furono istituite le “lampadedromie” destinate a diventare celebri in tutto il mondo antico. Queste erano delle competizioni sportive che si svolgevano anticamente solo nella città di Napoli sulla falsa riga delle “Olimpiadi ateniesi” e consistevano in una staffetta a squadre nella quale gli atleti o “cursores”, dovevano cedere il testimone sotto forma di una fiaccola, ad altri membri della propria squadra, fino al taglio del traguardo, cercando di tenere accesa la fiamma, se al traguardo fosse capitato malauguratamente di spegnere la fiaccola, la vittoria era concessa al secondo arrivato oppure al terzo e così via. Le corse partivano dalla regio heraclensis, che corrisponde all’attuale area di Forcella e si concludevano dove sorgeva l’arcaico sepolcro di Partenope, probabilmente nell’area dove oggi è situato il Castel dell’Ovo, attraversando le grotte platamoniche, corrispondenti all’attuale via Chiatamone, in pratica rendevano partecipe alla competizione l’intera città facendola percorrere dagli atleti da un lato all’altro.	https://napolineiparticolari.altervista.org/storia-della-citta-di-napoli/11/
11	Fine dell’alleanza ateniese e arrivo dei popoli italici – 12° episodio	Il ritiro dei siracusani, alleati della città di Cuma, portò alla città di Neapolis, rimasta senza rivali e avvantaggiati dall’alleanza ateniese, risvolti ampiamente positivi che ne videro fiorire la civiltà e il commercio in tutte le coste tirreniche della “Magna Grecia” assumendo, con Atene, una posizione primaria rispetto alle altre città marinare. Ma nonostante il suo ritiro, Siracusa non si diede per vinta e non rinuncio al predominio dei mari chiedendo aiuto a Sparta, storica rivale di Atene e, i violenti e sanguinari confronti bellici che ne seguirono, minarono prima e sgretolarono poi l’alleanza tra Neapolis e la città greca. Il cruento e lungo confronto tra le tre città cambiarono il volto della Grecia antica e Atene, alla fine dello scontro, subì un gravissimo crollo dopo il quale non riuscì mai più a tornare alla sua antica prosperità. La lunga guerra portò gli ateniesi, ammassati ormai da anni all’interno delle mura a causa di un lungo assedio, a precarie condizioni igieniche con l’inevitabile diffondersi di un’epidemia di peste probabilmente giunta dall’ Egitto. Questa si manifestava con una forte febbre emorragica, violenti attacchi di tosse, nausea, vomito e spasmi, sintomi che portarono a rapida morte quasi i due terzi della popolazione ateniese. La città, ormai stremata, decise di arrendersi ai siracusani e spartani con l’obbligo di consegnare la flotta, di abbattere le Lunghe Mura di difesa e di accettare il controllo politico, commerciale e militare spartano, sospendendo così ogni tipo di rapporto con tutte le sue colonie dell’Italia mediterranea compresa Neapolis che non potette piu contare sul suo aiuto. Venendo a mancare il predominio marittimo ateniese, alcuni popoli interni dell’Italia meridionale si riversarono sulle coste puntando alla conquista delle ricche città portuali rimaste ormai senza alleati e una delle prime popolazioni a creare problemi fu quello degli “Osci” detti anche “campani”, di ceppo sannitico, che si insediarono nell’entroterra del Golfo di Napoli fino all’attuale Calabria settentrionale. La prima grande città a cadere sotto i loro attacchi fu Cuma i cui abitanti in fuga ripararono tra le mura di Neapolis che riuscì invece a salvaguardare la propria incolumità e sovranità politica ammettendo i comandi osci alle principali cariche pubbliche della città e riuscendo ad evitare cosi una occupazione militare. Questa situazione, pur causando un forte condizionamento politico ed economico, non condizionò quello culturale riuscendo a conservare le istituzioni elleniche, i ginnasi, gli efebei, le fratrie e i nomi greci poiché la gran parte dei suoi abitanti erano ancora di origine greca. Ma questa assoggettazione agli osci comportò anche una forzata alleanza con i loro “consanguinei” sanniti che intanto si proponevano come principale baluardo alle mire espansionistiche nell’Italia meridionale di Roma e questo, alla “città eterna”, non piacque.	https://napolineiparticolari.altervista.org/storia-della-citta-di-napoli/12/
12	Episodio n° 13 – Neapolis diventa romana	I sanniti e i romani, nel 350 a.c. circa, avevano una pari forza militare ed erano frequenti le scaramucce tra i loro eserciti, confronti che anticipavano le bellicose intenzioni di ambedue i contendenti, cioè la conquista dei territori della penisola italica per l’egemonia nell’Italia centrale e meridionale, e tra questi vi era anche la conquista del porto di Napoli, molto importante per la sua posizione nelle vie dei commerci “mondiali”. Oltre i territori al nord di Roma, i Romani dominavano già sul Lazio e la Campania settentrionale mentre i sanniti spadroneggiavano in tutto il resto della Campania e nel Molise e, approfittando dello sgretolamento della “Magna Grecia”, avevano ulteriormente direzionato le loro mire espansionistiche lungo le coste meridionali della Calabria e nell’interno della Lucania. Inizialmente tra le due rivali vi era un patto di non belligeranza così da avere modo di poter tranquillamente concentrare le loro forze in altre direzioni, ma era evidente che il confronto diretto era solo rimandato. Il pretesto dell’inizio di una lunga e massacrante guerra fu offerto da Capua, ricca città dei territori interni considerata la grande roccaforte-granaio etrusca e che venne conquistata dai sanniti nel 423 a.c.. Quindi toccò a Cuma che, messa sotto assedio, dovette capitolare dopo un pesante e cruento assedio mentre una parte dei suoi abitanti in fuga trovò rifugio proprio all’interno delle mura di Neapolis che riuscì invece a salvaguardare la propria incolumità e sovranità politica annettendo i poteri sanniti (Osci) nelle cariche pubbliche della città. In seguito a questa resa pacifica e collaborativa verso i Osci/sanniti, i Partenopei videro l’esercito capitolino marciare sulla loro città e cingerla d’assedio e, nonostante l’arrrivo di aiuti militari di circa quattromila Sanniti e circa duemila Nolani, si arresero ai Romani dopo un anno di resistenza, anche grazie ad uno stratagemma con il quale si riuscì a fare allontanare gran parte della guarnigione sannita dalla città. Infatti, stanchi delle angherie degli occupanti, la componente greca della città di Neapolis convinse astutamente i Sanniti all’interno della città ad imbarcare gran parte del loro esercito sulle navi e tentare una sortita direttamente contro Roma via mare ma, al momento del loro allontanamento, venne trattata con Roma la resa facendo entrare le sue truppe. Grazie a questa resa pacifica, Roma lasciò alla città ampie autonomie e permise che i suoi costumi, la sua lingua e le sue tradizioni di origine greca sopravvivessero, preferendo piuttosto stringere una sorta di patto di solidarietà e creando così quello che fu chiamato “foedus Neapolitanum”. In pratica era un trattato di alleanza che garantiva ampia autonomia alla città in cambio dell’appoggio militare e commerciale fornito dal tanto bramato porto di Neapolis. La città godette dunque dei benefici sanciti dal trattato di alleanza, conservando sia la continuità politica e amministrativa garantita dal proprio senato e dalle proprie leggi, che la possibilità di continuare a coniare le proprie monete. Dal canto suo Roma, da sempre sedotta dalla cultura greca, custodì con interesse e devozione le tradizioni, la lingua e i costumi di Neapolis, preservando con ossessiva caparbietà quella grecità tanto anelata che contribuì a rendere la città partenopea meta prediletta degli aristocratici romani, che la scelsero di buon grado come appagante tregua dai tormenti della politica, e luogo dove affinare i propri studi. Persa ormai la città partenopea, i Sanniti videro con preoccupazione l’avanzata dei Romani in Campania, così quando Roma si ritrovò a riaprire le ostilità sul fronte settentrionale con gli etruschi, fu decisa una coalizione tra tutti i suoi maggiori popoli rivali, Sanniti, Etruschi, Galli e Umbri. I vari scontri che ne seguirono videro definitivamente prevalere le forze di Roma che conquistarono una posizione egemonica in tutto il centro sud imponendo anche alle rimanenti popolazioni italiche, le loro decisioni in politica estera e costringendole a fornire contingenti di truppe e a finanziare campagne militari. Da allora e per lunghi secoli le sorti della città partenopea seguirono nella buona e nella cattiva sorte i destini dell’”Impero Romano” grazie anche al fatto di trovarsi a poca distanza dalla capitale e al centro dell’intero dominio e, per questa situazione molto privilegiata, furono tanti i nobili capitolini che scelsero la nostra città come luogo di villeggiatura per ritemprarsi e riposarsi dalle stanchezze della guerra.	https://napolineiparticolari.altervista.org/storia-della-citta-di-napoli/13/
13	Da “faro mercatale” a “Città dell’ozio” – 14° episodio	L’intera architettura di Napoli è plasmata dai caratteri e dalle personalità dei popoli occupanti e questi, durante il loro dominio, realizzarono, nei loro territori, ville, palazzi e giardini per godere in pieno delle bellezze del luogo. Nel II secolo a.C., dopo la conquista delle terre italiche meridionali da parte di Roma ai danni dei sanniti e altri popoli minori, e con la conquista definitiva della Neapolis greca, i nuovi assetti del potere capitolino fecero si che alla città partenopea venisse a mancare il ruolo primario mercatale non essendo più il suo porto al centro del mondo come sosta obbligata del passaggio marinaro mercantile. Da “faro marinaro” come riferimento ai naviganti di tutto il mondo, il ruolo di Neapolis passò al diversivo ruolo di “Città dell’ozio”, luogo di riposo e studio, ideale per il lusso, lo svago, per la vita meditativa e la riflessione filosofica da parte degli aristocratici e degli uomini di cultura, lontano dalle questioni politiche e militari e in cui si godeva delle bellezze naturali e culturali che l’origine greca di queste terre era ancora capace di esprimere. Non solo nella città ma anche nell’interland e in tutta la costa partenopea, possedere una villa diventò uno status symbol di grande pregio, si cominciarono a realizzare “ville urbane”, situate nelle zone verdi della città lontani dal caos del centro cittadino, “ville rustiche”, ubicate in campagna e destinate alla produzione agricola, e “ville marittime” dedicate soltanto al puro piacere del corpo e della mente. La presenza costante e sofisticata dell’Impero contribuì a conferire lustro a tutta la costa del golfo, considerata la più bella, elegante e colta del mondo romano, da Sorrento a Oplontis, da Baia a Ercolano, da Pompei a Stabia, furono costruite delle dimore bellissime arredate da preziosi oggetti d’arte provenienti da ogni parte dell’impero. Una distesa di edifici sontuosi, dalla dimora di Lucullo nell’isolotto di Megaride allo spettacolare “Pausilypon” del cavaliere Pollione, dalle residenze imperiali di Capri e Baia fino alla Villa dei Papiri di Ercolano e a quella di Poppea ad Oplontis, testimonia ancora questa stagione straordinaria. Una delle ville più importanti fu quella di Lucio Licinio Lucullo (in latino: Lucius Licinius Lucullus; Roma 117 a.C. – Napoli 56 a.C.) militare e politico romano. Egli usò la grande fortuna che aveva accumulato durante le sue guerre in Oriente per trascorrere una vita nello sfarzo più sfrenato, realizzando splendidi giardini fuori dalla città di Roma e acquisendo intorno al I secolo a.C. un vasto lotto di terra sull’isolotto di Megaride a Napoli (l’isola del castel dell’Ovo) che andava sviluppandosi sulla collina di Pizzofalcone, su Posillipo e sull’isola di Nisida. Su questo lotto di terreno fece costruire una favolosa villa dotata di laghetti di pesci e di moli che si protendevano sul mare diventando così celebre per i suoi banchetti, tanto che ancora oggi esiste l’aggettivo «luculliano» per indicare un pasto particolarmente abbondante e delizioso. I resti della villa si possono ammirare nei sotterranei del Castel dell’Ovo, sul Monte Echia ed infine diversi frammenti sono stati rinvenuti anche nei pressi di Piazza Municipio. Dal periodo augusteo tra la Gaiola e Marechiaro provengono molti resti di costruzioni romane, alcuni sommersi, altri in parte affioranti, fino al secondo secolo dell’impero, a Posillipo la terra utilizzata era circa 5 metri sotto al livello del mare e gli scogli che oggi affiorano non sono altro che resti di costruzioni antiche, probabilmente cinque o sei grandi ville romane con annessi ninfei, padiglioni e logge. A ovest della città, fu realizzata la vasta villa del ricco cavaliere romano Publio Vedio Pollione poi ereditata da Augusto che la trasformò in una splendida residenza imperiale, a tal fine venne realizzata anche la grotta di Seiano. Anche il territorio flegreo divenne, nel I sec a.C. la meta più apprezzata dai nobili romani, preferita oltre che per il clima e la bellezza dei luoghi, per le risorse termali e per la vicinanza alle residenze imperiali del palazzo di Baia, della villa di Tiberio a Capri e al porto di Pozzuoli che fino a quando non fu costruito quello di Ostia era considerato il principale scalo commerciale di Roma. Possedere una villa in questi territori era simbolo di ricchezza, prestigio personale e politico e spesso queste residenze ospitavano feste, spettacoli e non di rado cenacoli filosofici. Con la caduta dell’impero, le ville già in stato di abbandono furono distrutte dalla furia barbarica, dagli effetti della natura vulcanica e dall’incuria, ma i resti di queste ancora testimoniano la sontuosità di queste residenze. Ma nonostante la relativa spensieratezza, l’Impero non dormiva sonni tranquilli e spesso i cosiddetti “barbari” abitanti al di fuori dei terreni occupati, bussavano alle sue porte con violenza e arroganza	https://napolineiparticolari.altervista.org/storia-della-citta-di-napoli/14/
14	Neapolis paradiso in terra – 15° episodio	Per lunghi secoli le sorti di Napoli furono strettamente collegate a quelle di Roma a cui rimase fedele per tutto il periodo dell’Impero. Grazie alle sue innate qualità navali ereditate dai suoi fondatori greci, fu di Roma una validissima alleata navale fornendo per le imprese di mare vascelli di grande stazza; di fattura neapolitana erano le enormi navi da cinquanta rematori fino ai piccoli triremi, tutte armate da esperti equipaggi. Questo tipo di collaborazione fù possibile grazie ad una radicata esistenza a Napoli dell’industria armatoriale ed in particolare di artigiani che lavoravano il legno ed il metallo, oltre che essere interessata al forte sviluppo e svolgimento di importanti attività portuali. Quando nel 90 a. C. la città ottenne la cittadinanza romana, essa fu suddivisa in quattro quartieri: • Il “Campana” nella zona nord-orientale dove era sistemata la Porta Campana nei pressi di CastelCapuano; • L’Herculanensis nella zona sud-orientale il cui ingresso era regolato dall’omonima porta i cui resti sono visibili nel “Cippo a Forcella”; • Il Nilensis nella zona sud-occidentale, quartiere a maggioranza egiziana dove fu realizzata la statua del Nilo o “Corpo di Napoli”; • Il Montana nella zona nord-occidentale cioè la parte più alta di Napoli detta anche “Caponapoli” Molte opere furono aggiunte a quelle di istituzione greca aumentando ancora di più la raffinatezza e l’importanza di una Neapolis ormai conosciuta e bramata da tutto il mondo. All’agorà, ossia alla piazza principale della città greca, fino ad allora destinata solo alle riunioni delle assemblee cittadine, fu affiancato un mercato al cui centro era posto il macellum, edificio a pianta quadrangolare in cui venivano convogliate le merci per la vendita al dettaglio di carne e di pesce. Questo spesso ospitava al centro della sua corte interna un bacino o un vivaio per i pesci e vi era possibile trovare anche cibi preconfezionati e verdure “esotiche”, o comunque di non facile reperibilità Il “Macellum” occupava l’area dove oggi è il convento di S. Lorenzo Maggiore mentre l’omonima piazza costituiva l’Agorà. L’antico tempio dei Dioscuri nei pressi di piazza san Gaetano, fu riedificato fino a raggiungere la notevole altezza di 27 metri dal livello stradale, mentre alle sue spalle furono costruiti l’Odeion, il teatro coperto destinato agli spettacoli musicali i cui resti non sono stati ancora esattamente individuati, ed il Teatro scoperto capace di accogliere fino a circa diecimila spettatori, che fu particolarmente a cuore agli imperatori Claudio e Nerone, e le cui attuali strutture risalgono a dopo il 62 d. C.. Furono altresì edificati importanti complessi termali come quelli scoperti in via Carminiello ai Mannesi lungo la parte bassa di via Duomo, e nell’area del monastero di S. Chiara mentre i collegamenti con i Campi Flegrei furono migliorati attraverso la costruzione di una galleria lunga oltre 700 metri, la cosiddetta Crypta neapolitana, ancora esistente ma non praticabile che collega piedigrotta ad altezza della chiesa di Santa Maria, con fuorigrotta. Fuori le mura iniziarono lentamente a formarsi anche piccoli borghi e furono altresì realizzati, nell’area sud orientale, l’ippodromo e lo stadio. A partire dal secolo II d. C. a Napoli si diffusero i nuovi culti di origine orientale ed in particolare quelli di Mitra, di Serapide e di Iside, e ciò in conseguenza anche della stabile presenza di una fiorente colonia di mercanti e marinai provenienti da Alessandria d’Egitto stanziatisi nella regio Nilensis. La religione cristiana raggiunse la sua piena diffusione ed affermazione tra il 364 ed 410 d.C. nell’area delle colline tufacee del borgo dei Vergini e della Sanità, dove già vi erano già sepolcreti greci e dove nel corso del III e del IV secolo furono ricavate le prime catacombe cristiane in particolare quelle di S. Gennaro, di S. Gaudioso e di S. Severo. Questo era per la provincia partenopea un periodo di pace e tranquillità che non si riscontrava da nessuna parte del mondo di allora, tanto è vero che nel 393 sant’Ambrogio di Milano indirizzò una lettera all’allora vescovo di Napoli Severo nella quale definiva la città: “terra incantevole, regno della tranquillità perfetta e in nessun luogo (come a Napoli) lo spirito è meglio riparato dal tumulto delle invasioni barbariche e dagli orrori della guerra”.	https://napolineiparticolari.altervista.org/storia-della-citta-di-napoli/15/
15	Episodio n° 16 – L’inizio dell’invasione barbarica – I goti	Il destino dell’impero romano era ormai segnato e così anche la tranquillità della città partenopea che per secoli ne aveva condiviso i benefici e l’opulenza derivante dal completo dominio del mondo. La sua stessa grandezza fu la causa della sua distruzione, infatti il bisogno della presenza di sempre più soldati ai suoi confini costrinse Roma ad arruolare tra le sue fila anche i popoli occupati permettendo loro di arrivare anche a posizioni privilegiate e di comando. La loro maggioranza era di provenienza germanica e limitrofa e nei secoli a venire, più di un popolo riuscì ad impadronirsi di parte dell’impero diventando a più riprese nemici dei vari imperatori e a volte alleati contro altre popolazioni barbariche nel corso di tutto il III e IV secolo. In seguito alle numerose e sempre più violente invasioni barbariche, l’Impero ebbe esigenza di dividersi in due parti con Bisanzio capitale dell’impero Romano d’Oriente, e con Roma a cui restava quello d’occidente il quale, nel 500 circa, venne invaso da un’orda di oltre 100.000 goti che si impossessarono di tutto il territorio al sud delle Alpi compreso Napoli. Conquistata tutta la penisola italica che faceva parte dell’ex territorio dell’ormai scomparso impero Romano, la potenza dei Goti divenne sempre più invadente fino a costituire un pericolo anche per l’impero d’Oriente per cui Bisanzio, la capitale, inviò contro i barbari invasori il proprio esercito che riuscì a liberare quasi senza problemi la Sicilia e la Calabria riconquistando poi pacificamente Salerno che, stanca dei sorprusi goti, si arrese ben volentieri. Prima di proseguire in direzione di Roma, per evitare di lasciare città nemiche alle spalle, l’esercito bizantino mise sotto assedio la città di Napoli ma, prima di ordinare l’attacco, al fine di evitare scontri con conseguenti inutili perdite di uomini, si invitarono i napoletani alla resa offrendo loro gli stessi vantaggi che ebbero la Sicilia, la calabria e le altre città arresesi e sottomessesi pacificamente. La popolazione napoletana fu inizialmente d’accordo ad accettare per evitare, senza alcun dubbio, lutti e sofferenze ma la parte del popolo legata ai goti si oppose alla resa convincendo il resto della città a resistere all’assedio che andò avanti per diversi mesi durante i quali le truppe bizantine provarono inutili tentativi per scavalcare le difese della città costituite da alte mura. Perfino l’interruzione della fornitura idrica per cui venne deviato l’acquedotto di Serino, non piegarono il popolo napoletano avendo in città enormi silos colmi di grano e profondi pozzi d’acqua all’interno delle mura che permettevano agli abitanti di sopravvivere a lungo senza problemi. La lunga resistenza di Napoli fece valutare ai bizantini se fosse meglio abbandonare l’assedio per proseguire verso Roma, suo principale obiettivo, e rimandare la conquista della città ad un secondo momento, ma una importante scoperta fece cambiare loro idea. All’altezza della cinta difensiva nei pressi dell’odierna via carbonara, vi era una conduttura attraverso la quale veniva assicurato il rifornimento idrico alla città, essendo questa troppo stretta perché un uomo la potesse attraversare, si decise di farla allargare e far attraversare i soldati all’interno per attraversare le difese avversarie ed entrare in città. Prima di procedere all’invasione che sembrava ormai di facile esecuzione, si volle fare un ultimo tentativo per evitare che la battaglia si concludesse con un’enorme spargimento di sangue e con un successivo saccheggio a cui probabilmente sarebbe stata sottoposta la città di Napoli. Si inviò quindi un ambasciatore a parlamentare con le autorità cittadine sollecitando la resa in cambio della concessione di tutti i benefici da loro stessi richiesti nell’ultimo incontro ma, all’ennesimo rifiuto, si decise di procedere all’invasione e fu per Napoli l’inizio dell’inferno…	https://napolineiparticolari.altervista.org/storia-della-citta-di-napoli/16/
16	Episodio n° 17 – Da “paradiso romano” a “inferno bizantino”	Il grande impero romano cadeva ormai a pezzi sotto la pressione continua dei barbari provenienti dal nord-est euro asiatico. Una ad una le città dell’ex impero venivano messe a ferro e fuoco per poi essere, raccogliendo le ultime forze, riconquistate con enormi spargimenti di sangue. Anche Napoli, ormai gotica da diversi anni, dovette subire l’assedio della Roma Bizantina e, nonostante questo durasse ormai da diversi mesi, riusciva ancora a resistere grazie ai suoi enormi muri difensivi e all’approvvigionamento ben organizzato nel suo interno. Anche se stanchi e irritati per il lungo assedio, il generale bizantino Belisario prima di penetrare in città approfittando del punto debole difensivo scoperto da un suo soldato, volle riproporre una soluzione pacifica alla riconquista di Napoli accettando tutte le richieste degli assediati secondo le quali la loro resa, con l’entrata pacifica dell’esercito in città, avrebbe giovato loro, assicurando per essi tutti i vantaggi che avevano già ricevuto precedentemente i siciliani ma, ottenuta ancora una risposta negativa voluta dalla parte gotica della popolazione della città e dagli ebrei residenti, si diede il via a quello che poi sarebbe seguito da un eccidio senza precedenza. Prima di iniziare l’invasione, parte dei soldati bizantini iniziarono a distrarre i soldati di guardia urlando verso di loro, cantando a squarciagola e lanciando improperi contro i napoletani. Nel frattempo, approfittando dell’oscurità della notte, un piccolo gruppo di assalitori si adoperava ad allargare la condotta idrica in modo da poter passare in fila indiana e trovarsi all’interno della recinzione. Il passaggio venne aperto nei pressi della chiesa di S. Sofia, dove le mura difensive percorrevano parallele via Carbonara provenienti da porta Campana tra il decumano centrale e Castelcapuano, e proseguendo per via Settembrini in direzione di porta san Gennaro, dopo aver attraversato porta santa Sofia. I pochi soldati armati di picconi in poco tempo allargarono il condotto e a loro seguirono più di 400 soldati in fila indiana che sbucarono nel cortile di una casa abitata da una vedova la quale fu zittita sotto minaccia di morte, e quindi fu la volta di una squadra di trombettieri. Una volta entrati sorpresero e uccisero le sentinelle di guardia e con il suono di tromba si diede il via all’assalto dall’esterno con il resto dell’esercito che scavalcò le mura utilizzando scale già pronte ma che risultarono troppo corte poiché i costruttori, per non svelare i loro piani, non osarono avvicinarsi per prendere le giuste misure, ma il problema fu subito risolto aggiungendo una scala all’altra. Nel lato delle mura lungo il mare, nei pressi dell’area del Carmine, gli assalitori trovarono maggiore resistenza, in quel tratto non si riusciva neanche ad accostare le scale a causa dell’estrema difesa degli Ebrei Napoletani che abitavano in zona, consapevoli del loro tragico destino per l’odio che i Bizantini provavano verso di loro responsabili di aver convinto la città a rifiutare tutte le proposte di resa. E gli Ebrei, che opposero ancora strenua resistenza fino all’alba, furono gli ultimi a cadere sotto gli assalti da ambo i lati dagli scalatori, infine furono travolti e, spalancate tutte le porte, l’intero esercito imperiale fece ingresso a Napoli. La mattina seguente la battaglia era già terminata e si diede inizio a quel saccheggio previsto e temuto da Belisario e che più volte aveva cercato di evitare. I soldati imperiali, soprattutto quelli appartenenti al ceppo degli Unni, al loro ingresso fecero strage, senza distinzione di sesso e di età, di quanti incontravano per strada profanando perfino le Chiese, sacro luogo d’asilo, e massacrando coloro che vi erano entrati nel tentativo di salvarsi. « Penetrati quindi nelle case metteanvi a sacco donne, fanciulli ed ogni maniera di suppellettile; infierendo più che tutti gli unni, i quali profanatori sin dei tempj macchiaronsi col sangue di molti vinti speranzosi là entro di salvezza.» (Procopio, De Bello Gothico, II, 10.) Tuttavia Belisario, anche se in ritardo, riuscì a fermare la strage facendo alle sue truppe il seguente discorso: «Ringraziamo il beneficio dei Numi che ci hanno degnato della vittoria e di un glorioso trionfo riducendo al nostro potere una città inespugnabile e diamo prova, con la nostra umanità, del nostro diritto a soggiogarla. Non portate più odio ai napoletani, ne oltrepassate i limiti della guerra, nessun vincitore deve infierire sui vinti perché non uccideremmo piu nemici ma gente ormai sottomessa. Fermate quindi i vostri oltraggi e l’ira delle vostre anime, sia vostro il premio in denaro per il valore guerresco, ma risparmiate donne e bambini come fossero ancora amici prima della loro imprudenza.» Detto questo Belisario restituì tutti i prigionieri ai Napoletani e molti riuscirono a tornare in possesso di gran parte dei propri averi. Ma Napoli era ormai quasi del tutto desertificata, i tre quarti della popolazione era ormai soppressa, correva l’anno 536…	https://napolineiparticolari.altervista.org/storia-della-citta-di-napoli/17/
17	Episodio n° 18 – Da assedianti ad assediati e Napoli soffre due assedi in pochi anni	Solo pochi secoli prima la città di Neapolis godeva il privilegio di essere al centro di un impero padrone del mondo e grazie alla sua posizione centrale erano ad essa sconosciute quelle guerriglie e quelle scorribande che interessavano le terre e i paesi di confine dove sempre piu “popoli barbari” provenienti da terre sconosciute e selvagge, percorrevano in lungo e in largo tutti i territori sottomessi alla ricerca di alleanze e punti deboli per penetrare nel dominio romano. Ma il suo “status” di paradiso terrestre ebbe fine quando Roma fu costretta ad aprire agli stranieri i quali poco per volta si impadronirono delle sue milizie, delle sue terre e delle sue città e tra queste, Napoli subì le prime invasioni barbariche a carissimo prezzo. Diviso ormai l’impero in due, la parte d’occidente dovette cedere molte sue città ai primi invasori e Neapolis, che per la prima volta conosceva la crudeltà delle invasioni, in un controsenso, dovette pagare il prezzo più caro per la sua riconquista ad opera dell’impero d’oriente con i bizantini che assediarono la città mettendola a ferro e fuoco ed eliminando quasi i tre quarti della sua popolazione nonostante il tentativo del loro generale Belisario di interrompere l’eccidio. Dopo Napoli fu la volta di Roma ad essere riconquistata e papa Silverio, saputo della strage dei napoletani, rimproverò di questa il generale e lo esortò a ripopolare la città con abitanti provenienti dalle città limitrofe. Messo alle strette e pentito, Belisario fece ritorno a Napoli e, in tutta la provincia ed anche oltre, raccolse uomini e donne per riempire le abitazioni vuote. Antichi testi dicono che furono trasferiti, nella città semideserta, genti provenienti da cuma, pozzuolii, da interi villaggi della Liburia, da Chiaiano, Sola, Piscinola, Trocchia, Somma, e non essendo ancora sufficienti, fece arrivare coloni anche dalla Sicilia, da tutto il sud Italia e volle che giungessero in città anche navi provenienti dal nordafrica. Ora Immaginate i nostri ellenici civili e organizzati Decumani con tutte le sue opere pubbliche e religiose create dai primi greci che diedero alla città una forma societaria evoluta e raffinata, ormai affollate da genti che nulla avevano a che fare con le sue origini e in una babele di lingue e dialetti mai confrontatisi prima. Napoli non era più quella che ricordava la progredita civiltà greca, non era più un paradiso ma faceva ormai parte di quella strada al centro della penisola italica che formava un passaggio obbligato per tutti gli eserciti stranieri alla ricerca di nuove terre lungo la loro discesa e il loro ritiro. Purtroppo dopo la riconquista di Belisario, l’impero non riuscì ad avere una sua valida alternativa e di questo ne approfittarono ancora i Goti che, ripresisi dalla sconfitta ed eletto Totila come nuovo re, sotto la sua guida riuscirono a riconquistare buona parte dell’Italia persa e nel 542 erano nuovamente alle porte di Napoli questa volta a parti invertite, i goti ad assediare e gli imperiali a difendere ma a soffrire erano sempre loro, i napoletani…	https://napolineiparticolari.altervista.org/storia-della-citta-di-napoli/18/
18	Episodio n° 19 – I goti riconquistano Napoli	Siamo a metà VI secolo circa, immaginate i confini di Napoli a quei tempi, la città si è leggermente ingrandita rispetto alla prima Neapolis ma il suo centro resta ancora nel reticolato dei decumàni e dei cardini che tuttora a distanza di 2000 anni ne formano l’ossatura centrale. I goti, i primi barbari nordici con cui i napoletani vennero in contatto, furono scacciati dall’esercito romano-bizantino per la riconquista del loro territorio ma questo costò alla citta la vita di più di metà della popolazione. Ora era di nuovo romana ma ormai il destino dell’impero era segnato, non avrebbe potuto più resistere sotto i colpi continui delle invasioni e i goti, scacciato il loro re sconfitto, vollero tornare a riprendersi quello che si erano visti sottratto in una strage senza precedenti. E quindi Napoli fu rimessa sotto assedio rinchiudendo i suoi abitanti nel dedalo di stradine che conosciamo e che già videro defluire fiumi di sangue partenopeo e straniero. Ma così come fece Belisario, anche i goti tentarono in un primo momento di convincere i Napoletani a sottomettersi spontaneamente ma, al loro rifiuto, iniziò l’assedio. Prima di prendere Napoli, venne sottomessa Cuma che ormai aveva perso tutta la sua egemonia iniziale, quindi si assediarono inizialmente le città della Lucania, della Bruzia e dell’Apulia dove gli eserciti di Roma rimasero rinchiusi nelle loro fortezze senza muoversi contro l’invasore e quindi in aiuto di Napoli. Dopo alcuni mesi di assedio finalmente Roma decise di inviare aiuti alla città radunando in Sicilia una grande flotta per il trasporto di frumento che intraprese la navigazione in direzione di Napoli. I Goti, vedendo nelle acque del golfo di Napoli quella grande flotta, si intimorirono pensando fosse un enorme trasporto di truppe ma in realtà ne conteneva poche e forse, se quella flotta cosi come era si fosse diretta direttamente verso la città, i Goti, intimoriti, si sarebbero dati alla fuga abbandonando l’assedio, invece si diresse verso Roma con l’invana speranza di arruolare nuovi uomini. Un primo tentativo di scacciare i Goti fallì miseramente non essendo la flotta romana numerosa e ben equipaggiata e alla fine al loro comandante furono tagliate entrambe le mani e la lingua. Una seconda flotta partita direttamente da Bisanzio, in un primo momento intimorita dai goti, si fermò in attesa per molto tempo nel porto di Siracusa mentre le varie città d’Italia, ancora in mano bizantina, inviavano richieste di soccorso tra cui anche Napoli in gravi difficoltà con il grano che ormai scarseggiava. Una terza flotta partì in aiuto dei partenopei ma una tempesta violentissima ostacolò il loro viaggio e li spinse verso terre nemiche dove furono attaccati e vinti dai Goti. Dopo l’ennesimo fallimento i napoletani non potevano più sperare in un soccorso da parte imperiale e il re goto, intuendo la loro stanchezza, rivolse alla città un discorso in cui assicurava che in caso di resa avrebbe mostrato clemenza dato che erano stati gli unici a resistere ostinatamente a Belisario quando quest’ultimo li assediò nel 536 e anche il presidio bizantino sarebbe stato risparmiato a patto che abbandonasse la città. I Napoletani e il presidio preferirono attendere tuttavia altri trenta giorni speranzosi che l’Imperatore avrebbe inviato ulteriori soccorsi; vennero concessi loro tre mesi di tempo per decidere se arrendersi spontaneamente o no, nel corso dei quali giurarono che non li avrebbero molestati ma la carenza di grano li costrinse tuttavia ad aprire le porte prima della scadenza della tregua, e così i goti tornarono ad essere padroni della città.	https://napolineiparticolari.altervista.org/storia-della-citta-di-napoli/19/
